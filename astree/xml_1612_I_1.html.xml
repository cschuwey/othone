<!DOCTYPE TEI.2 SYSTEM "teixlite.dtd">
<TEI.2>
<teiHeader>
 <fileDesc>
 <titleStmt><title>L'Astrée, première partie, édition de 1612</title>
 <author>Honoré d'Urfé</author>
 <respStmt>
 <resp>numérisation par </resp>
 <name>l' équipe Astrée</name>
 </respStmt>
 </titleStmt>
 <editionStmt>
 <edition>
<date>1612</date>
</edition>
 </editionStmt>
 <publicationStmt>
 <distributor>ACI Astrée (Université Paris 4/Ministère de l'Education nationale, de l'Enseignement supérieur et de la Recherche/Bibliothèque nationale de France)</distributor>
 <address>
 <addrLine>Delphine Denis, Université Paris 4-Sorbonne, 1, rue V. Cousin, Paris, 75005, FRANCE</addrLine>
 </address>
 </publicationStmt>
 <notesStmt>
 <note>
<p>Edition de 1612</p>
<p>Version I.GLOBAL.01 : préversion partie I Global</p>
</note>
 </notesStmt>
 <sourceDesc>
 <bibl>
<editor>Dir. Delphine Denis et Alexandre Gefen</editor>
<title type="sub">L'ASTREE DE MESSIRE Honoré d'Urfé Premiere partie édition 1612</title>
<author>D'Urfé, Honoré</author>
<imprint>
 <pubPlace></pubPlace>
 <publisher></publisher>
 <date>1612</date>
 </imprint>
</bibl>
 </sourceDesc>
 </fileDesc>
 <encodingDesc>
 <samplingDecl>
 <p>Graphie mise aux normes modernes, orthographe conservée</p>
 </samplingDecl>
 </encodingDesc>
 <profileDesc>
 <creation>
<date>1612</date>
</creation>
 <langUsage>
 <language id="FR" usage="100">Français.</language>
 </langUsage>
 </profileDesc>
<revisionDesc>
   <change><date>25/06/2007</date>
     <respStmt>
     <name>Alexandre Gefen</name><resp>éd.</resp>
     </respStmt>
     <item>Diverses corrections pour conformité TEI</item></change>
</revisionDesc>
 </teiHeader>
 <text>
 <body>
 <div0 id="page_ASTREE01" n="I" type="partie">
<div1 id="page_titre1" n="Page de titre" type="frontispiece">
<p>
<pb id="page_abs_1" n="page_ori__titre"/>
<title><hi rend="bold">PREMIERE PARTIE<lb/>
DE<lb/>
L'ASTREE</hi><lb/>
DE MESSIRE HONORE D'URFE, GENTIL-HOMME<lb/>
ordinaire de la chambre du Roy,<lb/>
Capitaine de cinquante hommes d'armes de ses Ordonnances, 
<lb/>Comte de Chasteau-neuf, Baron de Chasteau-morand, &amp;c.<lb/>
<hi rend="italic">Où par plusieurs Histoires, &amp; sous personnes<lb/> 
de Bergers, &amp; d'autres,<lb/></hi>
Sont deduits les divers effects de<lb/>
l'honneste Amitié.<lb/>
<lb/>DEDIE AU ROY.
<lb/>A PARIS,
<lb/>Chez TOUSSAINCTS DU BRAY, ruë S. Jacques aux Espics meurs, &amp; au Palais,
<lb/>en la galerie des prisonniers.
<lb/>M. DC. XII.
<lb/><hi rend="italic">Avec Privilege de sa Majesté.</hi></title><lb/>
</p>
</div1>
<div1 id="page_titre2" n="Epître au roi" type="dedication">
<p><pb id="page_abs_2" n="page_ori_aiij"/>
<lb/><hi rend="bold"><title>AU ROY.</title></hi>
<lb/>&nbsp;SIRE,<lb/>
&nbsp;Ces Bergers oyant raconter tant de merveilles de vostre grandeur, n'eussent jamais eu la hardiesse de se presenter devant V.M. si je ne les eusse asseurez que ces grands Roys dont l'antiquité se vante le plus, ont esté Pasteurs qui ont porté la houlette &amp; le Sceptre d'une mesme main. Ceste consideration, &amp; la connoissance que depuis ils ont euë que les plus grandes gloires de ces bons Roys 
<pb id="page_abs_3" n="page_ori_aiijv"/>
ont esté celles de la paix &amp; de la justice, avec lesquelles ils ont heureusement conservé leurs peuples, leur a fait esperer que comme vous les imitiez &amp; surpassiez en ce soing paternel, vous ne mépriseriez non plus ces houlettes, &amp; ces trouppeaux qu'ils vous viennent presenter comme à leur Roy &amp; Pasteur Souverain. Et moy (SIRE) voyant que nos peres pour nommer leur Roy, avec plus d'honneur &amp; de respect ont emprunté des Perses le mot de SIRE, qui signifie Dieu, pour faire entendre aux autres nations combien naturellement le François ayme, honore, &amp; revere son Prince ; J'ay pensé que ne leur cedant point en ceste naturelle devotion, puis que les Anciens offroient à leurs Dieux en action de graces, les choses 
<pb id="page_abs_4" n="page_ori_aiiij"/>
que les mesmes Dieux avoient inventées ou produittes pour la conservation de l'estre ou du bien-estre des hommes : j'estois obligé pour les imiter d'offrir ASTREE, à ce grand Roy, la valeur &amp; la prudence duquel l'a rappellée du Ciel en terre pour le bonheur des hommes. Recevez-la donc (SIRE) non pas comme une simple Bergere : mais comme une œuvre de vos mains, car veritablement on vous en peut dire l'Autheur : puis que c'est un enfant que la paix a fait naistre, &amp; que c'est à V.M. à qui toute l'Europe doit son repos, &amp; sa tranquillité. Puissiez vous à longues années joüir du bien que vous donnés à chacun. Vostre Regne soit à jamais aussi heureux que vous l'avez rendu admirable : Et Dieu vous remplisse d'autant de 
<pb id="page_abs_5" n="page_ori_aiiijv"/>
contentements &amp; de gloires, que par vostre bonté vous obligez tous les peuples qui sont à vous, de vous benir, aimer, &amp; servir. Ce sont (SIRE) les souhaits que je fais pour V.M. attendant que par l'honneur de vos commandemens je vous puisse rendre quelque meilleur service, au prix de mon sang &amp; de ma vie, ainsi que la nature &amp; la volonté m'y obligent, &amp; le tiltre qu'en toute humilité je prends,<lb/>
<lb/><hi rend="italic">&nbsp;SIRE,</hi><lb/>
<lb/><hi rend="droite">De tres-humble, tres-<lb/>
affectionné, &amp; tres-fidelle <lb/>
sujet &amp; serviteur de V. M.<lb/>
HONORE D'URFE.</hi><lb/>
</p>
</div1>
<div1 id="page_titre3" n="L'Autheur à la Bergere Astrée" type="foreword">
<p><pb id="page_abs_6" n="page_ori_XXX"/>
<title><hi rend="bold">L'AUTHEUR<lb/>
A LA BERGERE<lb/>
ASTREE.<lb/></hi></title><lb/>
<lb/><hi rend="italic">&nbsp;Il n'y a donc rien, ma Bergere, qui te puisse plus longuement arrester pres de moy ? Il te fasche, dis-tu, de demeurer plus long temps prisonniere dans les recoins d'un solitaire Cabinet, &amp; de passer ainsi ton âge inutilement. Il ne sied pas bien, mon cher enfant, à une fille bien née de courre de ceste sorte, &amp; seroit plus à propos que te renfermant ou parmy des chastes Vestales &amp; Druydes, ou dans les murs privez des affaires domestiques tu laissasses doucement couler le reste de ta vie ; car entre les filles celle-là doit estre la plus estimée dont l'on parle le moins.
<pb id="page_abs_7" n="page_ori_XXX"/>
Si tu sçavois quelles sont les peines &amp; difficultez qui se rencontrent le long du chemin que tu entreprens, Quels monstres horribles y vont attendants les passants pour les devorer, &amp; combien il y en a eu peu qui ayent rapporté du contentement de semblable voyage, peut-estre t'arresterois-tu sagement, où tu as esté si longuement &amp; doucement cherie. Mais ta jeunesse imprudente &amp; qui n'a point d'experience de ce que je te dis, te figure peut-estre des gloires &amp; des vanitez qui produisent en toy ce desir. Je voy bien qu'elle te dit que tu n'és pas si desagreable, ny d'un visage si estrange, que tu ne puisses te faire aymer à ceux qui te verront : Et que tu ne seras pas plus mal receuë du general que tu l'as esté des particuliers qui t'ont desja veuë. Je le souhaitterois, ma Bergere, &amp; avec autant de desir que toy : mais bien souvent l'amour de nous-mesme nous deçoit, &amp; nous opposant ce 
<pb id="page_abs_8" n="page_ori_XXX"/>
verre devant les yeux, nous fait voir à travers tout ce qui est en nous beaucoup plus avantageux qu'il n'est pas. Toutefois, puis que ta resolution est telle, &amp; que si je m'y oppose tu me menasses d'une prompte desobeïssance, ressouviens toy pour le moins que ce n'est point par volonté : mais par souffrance que je te le permets. Et pour te laisser à ton despart quelques arres de l'affection paternelle que je te porte, mets bien en ta memoire ce que je te vay dire. Si tu tombes entre les mains de ceux qui ne voyent rien d'autruy que pour y trouver sujet de s'y desplaire, &amp; qu'ils te reprochent que tes Bergers sont ennuyeux, responds leur qu'il est à leur choix de les voir ou ne les voir point : car encor que je n'aye pû leur oster toute l'incivilité du village, si ont ils cette consideration de ne se presenter jamais devant personne qui ne les appelle. Si tu te trouves parmy ceux qui font profession d'inter
<pb id="page_abs_9" n="page_ori_XXX"/>
preter les songes, &amp; découvrir les pensées plus secrettes d'autruy, &amp; qu'ils asseurent que Celadon est un tel homme, &amp; Astrée une telle femme, ne leur responds rien, car ils sçavent assez qu'ils ne sçavent pas ce qu'ils disent : mais supplie ceux qui pourroient estre abusez de leurs fictions, de considerer que si ces choses ne m'importent point, je n'eusse pas pris la peine de les cacher si diligemment, &amp; si elles m'importent, j'aurois eu bien peu d'esprit de les avoir voulu dessimuler &amp; ne l'avoir sceu faire. Que si en ce qu'ils diront il n'y a guere d'apparence, il ne les faut pas croire, &amp; s'il y en a beaucoup, il faut penser que pour couvrir la chose que je voulois tenir cachée &amp; ensevelie, je l'eusse autrement déguisée. Que s'ils y trouvent en effet des accidents semblables à ceux qu'ils s'imaginent, qu'ils regardent les paralleles, &amp; comparaisons que Plutarque a faites en ses Vies des hommes il
<pb id="page_abs_10" n="page_ori_XXX"/>
lustres. Que si quelqu'un me blâme de t'avoir choisi un Theatre si peu renommé en l'Europe, t'ayant esleu le Forests, petite contrée &amp; peu conneuë parmy les Gaules, responds leur, ma Bergere, que c'est le lieu de ta naissance. Que ce nom de Forests sonne je ne sçay quoy de champestre, &amp; que le pays est tellement composé, &amp; mesme le long de la riviere de Lignon, qu'il semble qu'il convie chacun à y vouloir passer une vie semblable. Mais qu'outre toutes ces considerations encor j'ay jugé qu'il valoit mieux que j'honorasse ce pays où ceux dont je suis descendu, depuis leur sortie de Suobe, ont vescu si honorablement par tant de siecles : que non point une Arcadie comme le Sannazare. Car n'eust esté Hesiode, Homere, Pindare &amp; ces autres grands personnages de la Grece, le mont de Parnasse, ny l'eau d'Hypocrene ne seroient pas plus estimez maintenant que nostre Mont 
<pb id="page_abs_11" n="page_ori_XXX"/>
d'Isoure, ou l'onde de Lignon. Nous devons cela au lieu de nostre naissance &amp; de nostre demeure, de le rendre le plus honoré &amp; renommé qu'il nous est possible. Que si l'on te reproche que tu ne parles pas le langage des villageois, &amp; que toy ny ta trouppe ne sentez guere les brebis ny les chevres : responds leur, ma Bergere que pour peu qu'ils ayent connoissance de toy, ils sçauront que tu n'es pas, ny celles aussi qui te suivent, de ces Bergeres necessiteuses qui pour gaigner leur vie conduisent les trouppeaux aux pasturages : mais que vous n'avez toutes pris cette condition que pour vivre plus doucement &amp; sans contrainte. Que si vos conceptions &amp; paroles estoient veritablement telles que celles des Bergeres ordinaires, ils auroient aussi peu de plaisir de vous escouter, que vous auriez beaucoup de honte à les redire. Et qu'outre cela, la pluspart de ta trouppe est remplie d'Amour, qui dans l'Aminte fait 
<pb id="page_abs_12" n="page_ori_XXX"/>
bien paroistre qu'il change &amp; le langage &amp; les conceptions, quand il dit,</hi>
<lb/>
<lb/>
<lb/>&nbsp;&nbsp;Queste selve hoggi raggionar d'Amore<lb/>
&nbsp;Sudranno in nova guisa, è ben parrassi<lb/>
&nbsp;Che la mia deità sia qui presente<lb/>
&nbsp;In se medesma, non ne suoi ministri<lb/>
&nbsp;Sprirerò nobil senzi à rozi petti<lb/>
&nbsp;Radolcirò de le lor lingue il suono.
<lb/>
<lb/>
<lb/><lb/>&nbsp;<hi rend="italic">Mais ce qui m'a fortifié davantage en l'opinion que j'ay que mes Bergers &amp; Bergeres pouvoient parler de cette façon sans sortir de la bien-seance des Bergers, ç'a esté que j'ay veu ceux qui en representent sur les Theatres ne leur faire pas porter des habits de bureau, des sabots ny des accoustrements mal-faits, comme les gens de village les portent ordinairement : au contraire, s'ils leur donnent une houlette en la main, elle est peinte &amp; dorée, leurs juppes sont de taffetas, leur pannetiere bien troussée, &amp; quelquesfois faite de toile d'or ou d'argent, &amp; se con
<pb id="page_abs_13" n="page_ori_XXX"/>
tentent pourveu que l'on puisse reconnoistre que la forme de l'habit a quelque chose de Berger. Car s'il est permis de déguiser ainsi ces personnages, à eux qui particulierement font profession de representer chaque chose le plus au naturel, que faire se peut, pourquoy ne m'en sera-t'il pas permis autant, puis que je ne represente rien à l'œil :
mais à l'oüye seulement, qui n'est pas un sens qui touche si vivement l'ame.</hi><lb/>
<lb/><hi rend="italic">&nbsp;Voila, ma Bergere, de quoy je te veux advertir pour ce coup, à fin que s'il est possible tu rapportes quelque contentement de ton voyage. Le Ciel te le rende heureux, &amp; te donne un si bon Genie, que tu me survives autant de siecles, que le sujet qui t'a fait naistre me survivra en m'accompagnant au cercueil.</hi>
</p>
</div1>
<div1 id="page_ASTREE0101" n="premier" type="livre">
<pb id="page_abs_14" n="page_ori_1"/>
<p><lb/><title><hi rend="bold">
LA PREMIERE <lb/>
PARTIE DE L'ASTREE <lb/>
De Messire Honoré d'Urfé.</hi></title><lb/></p>
<p><title><hi rend="bold">LIVRE PREMIER.</hi></title><lb/></p>
<p><lb/>&nbsp;Aupres de l'ancienne ville de Lyon, du costé du Soleil couchant, il y a un pays nommé Forests, qui en sa petitesse contient ce qui est de plus rare au reste des Gaules : Car estant divisé en plaines &amp; en montaignes, les unes &amp; les autres sont si fertiles, &amp; scituées en un air si temperé, que la terre y est capable de tout ce que peut desirer le laboureur. Au cœur du pays est le plus beau de la plaine, ceinte comme d'une forte muraille des monts assez voisins, &amp; arrousée du fleuve de Loyre, qui prenant sa source assez prés de là, passe presque par le milieu, non point encore trop enflé ny orgueilleux, mais doux &amp; paisible. Plusieurs autres ruisseaux en divers lieux la vont baignant de 
<pb id="page_abs_15" n="page_ori_1v"/>
leurs claires ondes : mais l'un des plus beaux est Lignon, qui vagabond en son cours, aussi bien que douteux en sa source, va serpentant par ceste plaine depuis les hautes montaignes de Cervieres &amp; de Chalmasel, jusques à Feurs, où Loyre le recevant, &amp; luy faisant perdre son nom propre, l'emporte pour tribut à l'Ocean.</p>
<p>&nbsp;Or sur les bords de ces delectables rivieres on a veu de tout temps quantité de Bergers, qui pour la bonté de l'air, la fertilité du rivage, &amp; leur douceur naturelle, vivent avec autant de bonne fortune, qu'ils recognoissent peu la fortune. Et croy qu'ils n'eussent deu envier le contentement du premier siecle ; si Amour leur eust aussi bien permis de conserver leur felicité, que le Ciel leur en avoit esté veritablement prodigue. Mais endormis en leur repos ils se sousmirent à ce flatteur, qui tost apres changea son authorité en tyrannie. Celadon fut un de ceux qui plus vivement la ressentirent, tellement espris des perfections d'Astrée, que la haine de leurs parents ne peut l'empescher de se perdre entierement en elle. Il est vray que si en la perte de soy-mesme on peut faire quelque acquisition, dont on se doive contenter, il se peut dire heureux de s'estre perdu si à propos pour gaigner la bonne volonté de la belle Astrée, qui asseurée de son amitié, ne voulut que l'ingratitude en fust le payement, mais plustost une reciproque affection, avec laquelle elle recevoit son amitié &amp; ses services. De sorte que si l'on veit depuis quelque changement 
<pb id="page_abs_16" n="page_ori_2"/>
entr'eux, il faut croire, que le Ciel le permit, seulement pour faire paroistre que <q>"rien n'est constant que l'inconstance, durable mesme en son changement".</q> Car ayant vescu bien-heureux l'espace de trois ans, lors que moins ils craignoient le fascheux accident qui leur arriva, ils se virent poussez par les trahisons de Semyre, aux plus profondes infortunes de l'Amour : d'autant que Celadon desireux de cacher son affection, pour decevoir l'importunité de leurs parents, qui d'une haine entr'eux vieille, interrompoient par toutes sortes d'artifices leurs desseins amoureux, s'efforçoit de monstrer que la recherche qu'il faisoit de ceste Bergere estoit plustost commune que particuliere. Ruze vrayement assez bonne, si Semire ne l'eust point malicieusement déguisée, fondant sur cette dissimulation la trahison dont il deçeut Astrée, &amp; qu'elle paya dépuis avec tant d'ennuis, de regrets, &amp; de larmes.</p>
<p>&nbsp;De fortune, ce jour l'Amoureux Berger s'estant levé fort matin pour entretenir ses pensées, laissant paistre l'herbe moins foulée à ses troupeaux, s'alla asseoir sur le bord de la tortueuse riviere de Lignon, attendant la venuë de sa belle Bergere, qui ne tarda gueres apres luy : car esveillée d'un soupçon trop cuisant, elle n'avoit peu clorre l'œil de toute la nuict. A peine le Soleil commençoit de dorer le haut des montagnes d'Isoure &amp; de Marsilly, quand le Berger apperçeut de loing un troupeau qu'il recogneut bien tost pour celuy d'Astrée. Car outre que 
<pb id="page_abs_17" n="page_ori_2v"/>
Melampe, chien tant aimé de sa Bergere, aussi tost qu'il le vit, le vint follastrement caresser : encore remarqua-t'il la brebis plus cherie de sa maistresse, quoy qu'elle ne portast ce matin les rubans de diverses couleurs, qu'elle souloit avoir à la teste en façon de guirlande, par ce que la Bergere atteinte de trop de déplaisir, ne s'estoit pas donné le loisir de l'agencer comme de coustume. Elle venoit apres assez lentement, &amp; comme on pouvoit juger à ses façons, elle avoit quelque chose en l'ame qui l'affligeoit beaucoup, &amp; la ravissoit tellement en ses pensées, que fust par mégarde ou autrement, passant assez prés du Berger, elle ne tourna pas seulement les yeux vers le lieu où il estoit, &amp; s'alla asseoir assez loing de là sur le bord de la riviere. Celadon sans y prendre garde, croyant qu'elle ne l'eust veu, &amp; qu'elle l'allast chercher où il avoit accoustumé de l'attendre, rassemblant ses brebis avec sa houlette, les chassa apres elle, qui desja s'estant assise contre un vieux tronc, le coude appuyé sur le genoüil, la jouë sur la main, se soustenoit la teste, &amp; demeuroit tellement pensive, que si Celadon n'eust esté plus qu'aveugle en son mal-heur, il eut bien aisément veu que ceste tristesse ne luy pouvoit proceder que de l'opinion du changement de son amitié ; tout autre déplaisir n'ayant assez de pouvoir pour luy causer de si tristes &amp; profonds pensers. Mais d'autant qu'<q>"un mal-heur inesperé est beaucoup plus mal-aisé à supporter"</q> ; Je croy que la fortune, pour luy oster toute sorte de resistan
<pb id="page_abs_18" n="page_ori_3"/>
ce, le voulut ainsi assaillir inopinément.</p>
<p>&nbsp;Ignorant donc son prochain mal-heur, apres avoir choisi pour ses brebis le lieu plus commode pres de celles de sa Bergere, il luy vint donner le bon-jour, plein de contentement de l'avoir rencontrée ; à quoy elle respondit &amp; de visage &amp; de parolle si froidement, que l'hyver ne porte point tant de froideurs ny de glaçons. Le Berger qui n'avoit pas accoustumé de la voir telle, se trouva d'abord fort estonné ; &amp; quoy qu'il ne se figurast la grandeur de sa disgrace telle qu'il l'esprouva peu apres, si est-ce que la doute d'avoir offensé ce qu'il aimoit, le remplit de si grands ennuis, que le moindre estoit capable de luy oster la vie. Si la Bergere eust daigné le regarder, ou que son jaloux soupçon luy eust permis de considerer quel soudain changement la froideur de sa réponce avoit causé en son visage, pour certain la cognoissance de tel effet luy eust fait perdre entierement ses méfiances. Mais il ne falloit pas que Celadon fust le Phœnix du bon-heur, comme il l'estoit de l'Amour, ny que la fortune luy fist plus de faveur qu'au reste des hommes, qu'elle ne laisse jamais asseurez en leur contentement. Ayant donc ainsi demeuré longuement pensif, il revint à soy, &amp; tournant la veuë sur sa Bergere, rencontra par hazard qu'elle le regardoit ; mais d'un œil si triste, qu'il ne laissa aucune sorte de joye en son ame, si la doute où il estoit y en avoit oubliée quelqu'une. Ils estoient si proches de Lignon, que le Berger y pouvoit aisément atteindre du bout 
<pb id="page_abs_19" n="page_ori_3v"/>
de sa houlette, &amp; le dégel avoit si fort grossi son cours, que tout glorieux &amp; chargé des dépouilles de ses bords, il descendoit impetueusement dans Loire. Le lieu où ils estoient assis, estoit un tertre un peu relevé, contre lequel la fureur de l'onde en vain s'alloit rompant, soustenu par en bas d'un rocher tout nud, couvert au dessus seulement d'un peu de mousse. De ce lieu le Berger frappoit dans la riviere du bout de sa houlette, dont il ne touchoit point tant de gouttes d'eau, que de divers pensers le venoient assaillir, qui flottans comme l'onde, n'estoient point si tost arrivez qu'ils en estoient chassez par d'autres plus violents. Il n'y avoit une seule action de sa vie, ny une seule de ses pensées, qu'il ne r'appellast en son ame, pour entrer en conte avec elles, &amp; sçavoir en quoy il avoit offensé : mais n'en pouvant condamner une seule, son amitié le contraignit de luy demander l'occasion de sa colere. Elle qui ne voyoit point, ses actions, ou qui les voyant, les jugeoit toutes au desavantage du Berger, alloit rallumant son cœur d'un plus ardant dépit, si bien que quand il voulut ouvrir la bouche, elle ne luy donna pas mesme le loisir de proferer les premieres paroles, sans l'interrompre, en disant. Ce ne vous est donc pas assez, perfide &amp; déloyal Berger, d'estre trompeur &amp; meschant envers la personne qui le meritoit le moins, si continuant vos infidelitez, vous ne taschiez d'abuser celle qui vous a obligé à toute sorte de franchise ? Donc vous avez bien la hardiesse de soustenir 
<pb id="page_abs_20" n="page_ori_4"/>
ma veuë apres m'avoir tant offensée ? Donc vous m'osez presenter, sans rougir, ce visage dissimulé, qui couvre une ame si double, &amp; si parjure ? Ah, va, va tromper une autre, va perfide, &amp; t'adresse à quelqu'un de qui tes perfidies ne soient point encores recogneuës, &amp; ne pense plus de te pouvoir déguiser à moy qui ne recognois que trop, à mes dépens, les effets de tes infidelitez &amp; trahisons. Quel devint alors ce fidelle Berger, celuy qui a bien aimé le peut juger, si jamais telle reproche luy a esté faite injustement : Il tombe à ses genoux pasle &amp; transi, plus que n'est pas une personne morte. Est-ce, belle Bergere, luy dit-il, pour m'esprouver, ou pour me desesperer ? Ce n'est, dit-elle, ny pour l'un ny pour l'autre : mais pour la verité, n'estant plus de besoin d'essayer une chose si recogneuë. Ah ! dit le Berger, pourquoy n'ay-je osté ce jour mal-heureux de ma vie ? Il eust esté à propos pour tous deux, dit-elle, que non point un jour, mais tous les jours que je t'ay veu, eussent esté ostez de la tienne &amp; de la mienne ; il est vray que tes actions ont fait, que je me treuve dechargée d'une chose, qui ayant effet, m'eust dépleu d'avantage que ton infidelité : Que si le ressouvenir de ce qui s'est passé entre nous, (que je desire toutesfois estre effacé) m'a encore laissé quelque pouvoir, va t'en déloyal, &amp; garde toy bien de te faire jamais voir à moy que je ne te le commande. Celadon voulut repliquer, mais Amour qui oyt si clairement, à ce coup luy boucha pour son mal-heur les aureilles ; &amp; par ce 
<pb id="page_abs_21" n="page_ori_4v"/>
qu'elle s'en vouloit aller, il fut contraint de la retenir par sa robbe, luy disant ; je ne vous retiens pas, pour vous demander pardon de l'erreur qui m'est incogneuë, mais seulement pour vous faire voir quelle est la fin que j'eslis pour oster du monde celuy que vous faites paroistre d'avoir tant en horreur. Mais elle que la colere transportoit, sans tourner seulement les yeux vers luy, se debattit de telle furie, qu'elle échappa &amp; ne luy laissa autre chose qu'un ruban sur lequel par hazard il avoit mis la main. Elle le souloit porter au devant de sa robbe pour ageancer son colet, &amp; y attachoit quelquefois des fleurs quand la saison le luy permettoit ; à ce coup elle y avoit une bague, que son pere luy avoit donnée. Le triste Berger la voyant partir avec tant de colere, demeura quelque temps immobile, sans presque sçavoir ce qu'il tenoit en la main, quoy qu'il y eust les yeux dessus : En fin avec un grand souspir, revenant de ceste pensée, &amp; cognoissant ce ruban ; Soy tesmoin, dit-il, ô cher cordon, que plustost que de rompre un seul des nœuds de mon affection, j'ay mieux aymé perdre la vie, à fin que quand je seray mort, &amp; que ceste cruelle te verra, peut estre sur moy, tu l'asseures qu'il n'y a rien au monde qui puisse estre plus aimé que je l'aime, ny Amant plus mal recogneu que je suis. Et lors se l'attachant au bras, &amp; baisant la bague : Et toy, dit-il, symbole d'une entiere &amp; parfaite amitié, soy content de ne me point esloigner à ma mort, à fin que ce gage pour le moins me demeure, de celle qui m'a
<pb id="page_abs_22" n="page_ori_5"/>
voit tant promis d'affection. A peine eust-il finy ces mots, que tournant les yeux du costé d'Astrée, il se jetta les bras croisez dans la riviere.</p>
<p>&nbsp;En ce lieu, Lignon estoit tres-profond &amp; tres-impetueux, car c'estoit un amas de l'eau, &amp; un regorgement que le rocher luy faisoit faire contremont ; si bien que le Berger demeura longuement avant que d'aller à fonds, &amp; plus encore à revenir : &amp; lors qu'il parust, ce fust un genoüil premier, &amp; puis un bras : &amp; soudain enveloppé du tournoyement de l'onde, il fust emporté bien loin de là, dessous l'eau.</p>
<p>&nbsp;Des-ja Astrée estoit accouruë sur le bord, &amp; voyant ce qu'elle avoit tant aymé, &amp; qu'elle ne pouvoit encor' hayr, estre à son occasion si prés de la mort, se trouva si surprise de frayeur, que au lieu de luy donner secours elle tomba esvanouye, &amp; si pres du bord qu'au premier mouvement qu'elle fist lors qu'elle revint à soy, qui fust long-temps apres, elle tomba dans l'eau, en si grand danger, que tout ce que peurent faire quelques Bergers qui se treuverent pres de là, fust de la sauver, &amp; avec l'ayde encores de sa robe, qui la soustenant sur l'eau, leur donna le loisir de la tirer à bord, mais tant hors d'elle-mesme, que sans qu'elle le sentit, ils la porterent en la cabane plus proche, qui se treuva estre de Phillis, où quelques unes de ses compagnes luy changerent ses habits moüillez, sans qu'elle peut parler, tant elle estoit estonnée, &amp; pour le hazard qu'elle avoit couru, &amp; pour la perte de Celadon ; qui cependant fust empor
<pb id="page_abs_23" n="page_ori_5v"/>
té de l'eau avec tant de furie, que de luy mesme il alla donner sur le sec, fort loing de l'autre costé de la riviere, entre quelques petits arbres : mais avec fort peu de signe de vie.</p>
<p>&nbsp;Aussi tost que Phillis (qui pour lors n'estoit point chez elle) sçeut l'accident arrivé à sa compagne, elle se mist à courir de toute sa force : &amp; n'eust esté que Lycidas la rencontra, elle ne se fust arrestée pour quelque autre que ç'eust esté. Encor luy dit-elle fort briefvement le danger qu'Astrée avoit couru, sans luy parler de Celadon : aussi n'en sçavoit-elle rien. Ce Berger estoit frere de Celadon, à qui le Ciel l'avoit lié d'un nœud d'amitié beaucoup plus estroit que celuy du parentage : d'autre costé Astrée, &amp; Phillis, outre qu'elles estoient germaines, s'aymoient d'une si estroitte amitié qu'elle meritoit bien d'estre comparée à celle des deux freres. Que si Celadon eust de la simpathie avec Astrée, Lycidas n'eust pas moins d'inclination à servir Phillis : ny Phillis à aymer Lycidas.</p>
<p>&nbsp;De fortune, au mesme temps qu'ils arriverent, Astrée ouvrit les yeux, &amp; certes bien changez de ce qu'ils souloient estre, quand Amour victorieux s'y monstroit triomphant de tout ce qui les voyoit, &amp; qu'ils voyoient. Leurs regards estoient lents &amp; abattus, leurs paupieres pesantes &amp; endormies, &amp; leurs esclairs changez en larmes : larmes toutesfois qui tenant de ce cœur tout enflammé d'où elles venoient, &amp; de ces yeux bruslants par où elles passoient, brusloient &amp; d'amour &amp; de pitié tous ceux qui 
<pb id="page_abs_24" n="page_ori_6"/>
estoient à l'entour d'elle : Quand elle apperceut sa compagne Phillis, ce fut bien lors qu'elle receut un grand eslancement ; &amp; plus encor quand elle vit Lycidas ; &amp; quoy qu'elle ne voulut que ceux qui estoient pres d'elle recogneussent le principal sujet de son mal, si fut-elle contrainte de luy dire, que son frere s'estoit noyé en luy voulant ayder. Ce Berger à ces nouvelles fut si estonné, que sans s'arrester d'avantage il courut sur le lieu mal-heureux avec tous ces Bergers, laissant Astrée &amp; Phillis seules, qui peu apres se mirent à les suivre : mais si tristement que quoy qu'elles eussent beaucoup à dire, elles ne se pouvoient parler. Cependant les Bergers arrivez sur le bord, &amp; jettant l'œil d'un costé &amp; d'autre ne trouverent aucune marque de ce qu'ils cherchoient, sinon ceux qui coururent plus bas, qui trouverent fort loing son chappeau, que le courant de l'eau avoit emporté, &amp; qui par hazard s'estoit arresté entre quelques arbres que la riviere avoit desracinez &amp; abatus. Ce furent là toutes les nouvelles qu'ils peurent avoir de ce qu'ils cherchoient : car pour luy il estoit desja bien esloigné, &amp; en lieu où il leur estoit impossible de le retrouver. Par ce qu'avant qu'Astrée fut revenuë de son esvanouïssement, Celadon, comme j'ay dit, poussé de l'eau, donna de l'autre costé entre quelques arbres, où difficilement pouvoit-il estre veu.</p>
<p>&nbsp;Et lors qu'il estoit entre la mort &amp; la vie, il arriva sur le mesme lieu trois belles Nymphes, dont les cheveux espars, alloient ondoyant sur 
<pb id="page_abs_25" n="page_ori_6v"/>
les espaules, couverts d'une guirlande de diverses perles : elles avoient le sein découvert, &amp; les manches de la robe retroussées jusques sur le coude, d'où sortoit un linomple deslié, qui froncé venoit finir aupres de la main, où deux gros bracelets de perles sembloient le tenir attaché. Chacune avoit au costé le carquois remply de fléches, &amp; portoit en la main un arc d'yvoire, le bas de leur robe par le devant estoit retroussé sur la hanche, qui laissoit paroistre leurs brodequins dorez jusques à mi-jambe. Il sembloit qu'elles fussent venuës en ce lieu avec quelque dessein : car l'une disoit ainsi. C'est bien icy le lieu, voicy bien le reply de la riviere ; voyez comme elle va impetueusement là haut, outrageant le bord de l'autre costé, qui se rompt &amp; tourne tout court en çà. Considerez ceste touffe d'arbres, c'est sans doute celle qui nous a esté representée dans le miroir. Il est vray, disoit la premiere ; mais il n'y a encor' gueres d'apparence en tout le reste : &amp; me semble que voicy un lieu assez escarté pour trouver ce que nous y venons chercher. La troisiesme qui n'avoit point encore parlé ; Si y a-t'il bien, dit-elle, quelque apparence en ce qu'il vous a dit, puis qu'il vous a si bien representé ce lieu, que je ne croy point qu'il y ait icy un arbre que vous n'ayez veu dans le miroir : Avec semblables mots, elles approcherent si pres de Celadon que quelques fueilles seulement le leur cachoient. Et parce qu'ayant remarqué toute chose particulierement, elles recogneurent que c'estoit-là sans doute le lieu 
<pb id="page_abs_26" n="page_ori_7"/>
qui leur avoit esté monstré, elles s'y assirent, en deliberation de voir si la fin seroit aussi veritable que le commencement : mais elles ne se furent si tost baissées, pour s'asseoir que la principale d'entr'elles apperçeut Celadon ; &amp; parce qu'elle croyoit que ce fust un Berger endormy, elle estendit les mains de chaque costé sur ses compagnes ; puis sans dire mot, mettant le doigt sur la bouche, leur monstra de l'autre main entre ces petits arbres, ce qu'elle voyoit, &amp; se leva le plus doucement qu'elle peust pour ne l'esveiller, mais le voyant de plus pres elle le creut mort ; car il avoit encor les jambes en l'eau, le bras droit mollement estendu par dessus la teste, le gauche à demy tourné par derriere, &amp; comme engagé sous le corps, le col faisoit un ply en avant pour la pesanteur de la teste, qui se laissoit aller en arriere : la bouche à demy entre-ouverte, &amp; presque pleine de sablon, degouttoit encore de tous costez : le visage en quelques lieux esgratigné &amp; soüillé ; les yeux à moitié clos : &amp; les cheveux, qu'il portoit assez longs, si moüillez que l'eau en couloit comme de deux sources le long de ses joues, dont la vive couleur estoit si effacée qu'un mort ne l'a point d'autre sorte : le milieu des reins estoit tellement avancé, qu'il sembloit rompu, &amp; cela faisoit paroistre le ventre plus enflé, quoy que remply de tant d'eau il le fust assez de luy-mesme. Ces Nymphes le voyant en cest estat en eurent pitié, &amp; Leonide qui avoit parlé la premiere, comme plus pitoyable &amp; plus officieuse, fust la premie
<pb id="page_abs_27" n="page_ori_7v"/>
re qui le prist sous le corps pour le tirer à la rive. A mesme instant l'eau qu'il avoit avalée ressortoit en telle abondance que la Nymphe le trouvant encore chaud, eust opinion qu'on le pourroit sauver. Lors Galathée, qui estoit la principale, se tournant vers la derniere qui le regardoit sans leur ayder : Et vous, Silvie, luy dit-elle, que veut dire, ma mignonne, que vous estes si faineante : mettez la main à l'œuvre, si ce n'est pour soulager vostre compagne, pour la pitié au moins de ce pauvre Berger ? Je m'amusois, dit-elle, Madame, à considerer que quoy qu'il soit bien changé, il me semble que je le recognois ; Et lors se baissant elle le prist de l'autre costé, &amp; le regardant de plus pres : Pour certain, dit-elle, je ne me trompe pas ; c'est celuy que je veux dire, &amp; certes il merite bien que vous le secouriez : car outre qu'il est d'une des principales familles de ceste contrée, encor a-t'il tant de merites que la peine y sera bien employée. Cependant l'eau sortoit en telle abondance que le Berger estant fort allegé, commença à respirer, non toutesfois qu'il ouvrit les yeux, ny qu'il revint entierement. Et par ce que Galathée eust opinion que c'estoit cestuy-cy dont le Druide luy avoit parlé, elle mesme commença d'ayder à ses compagnes, disant qu'il le falloit porter en son Palais d'Isoure, où elles le pourroient mieux faire secourir. Et ainsi, non point sans peine elles le porterent jusques où le petit Meril gardoit leur chariot, sur lequel montant toutes trois, Leonide fust celle qui les guida, &amp; pour n'estre 
<pb id="page_abs_28" n="page_ori_8"/>
veuës avec ceste proye par les gardes du Palais, elles allerent descendre à une porte secrette.</p>
<p>&nbsp;Au mesme temps, qu'elles furent parties : Astrée revenant de son esvanoüissement tomba dans l'eau, comme nous avons dit ; si bien que Lycidas, ny ceux qui vindrent chercher Celadon, n'en eurent autres nouvelles que celles que j'ay dittes. Par lesquelles Lycidas n'estant que trop asseuré de la perte de son frere, s'en revenoit pour se plaindre avec Astrée de leur commun desastre. Elle ne faisoit que d'arriver sur le bord de la riviere, où contrainte du déplaisir elle s'estoit assise autant pleine d'ennuy &amp; d'estonnement, qu'elle l'avoit peu auparavant esté d'inconsideration, &amp; de jalousie. Elle estoit seule, car Phillis voyant revenir Lycidas, estoit allée chercher des nouvelles comme les autres. Ce Berger arrivant, &amp; de lassitude, &amp; de desir de sçavoir comme ce malheur estoit avenu, s'assit pres d'elle, &amp; la prenant par la main, luy dit. Mon Dieu, belle Bergere, quel malheur est le nostre ! Je dis le nostre : car si j'ay perdu un frere, vous avez aussi perdu une personne qui n'estoit point tant à soy-mesme qu'à vous. Ou qu'Astrée fut ententive ailleurs, ou que ce discours luy ennuyast, elle n'y fit point de responce, dont Lycidas estonné comme par reproche continua : est-il possible, Astrée, que la perte de ce miserable fils, (car tel le nommoit-elle) ne vous touche l'ame assez vivement, pour vous faire accompagner sa mort au moins de quelques larmes ? S'il ne vous avoit point aymée, ou que ceste amitié vous fut in
<pb id="page_abs_29" n="page_ori_8v"/>
cogneüe, ce seroit chose suportable de ne vous voir ressentir davantage son mal-heur, mais puis que vous ne pouvez ignorer qu'il ne vous ait aymée plus que luy-mesme, c'est chose cruelle, Astrée, croyez-moy, de vous voir aussi peu esmeüe que si vous ne le cognoissiez point.</p>
<p>&nbsp;La Bergere tourna alors le regard tristement vers luy ; &amp; apres l'avoir quelque temps consideré elle luy respondit. Berger, il me déplaist de la mort de vostre frere, non pour amitié qu'il m'ait portée, mais d'autant qu'il avoit des conditions d'ailleurs, qui peuvent bien rendre sa perte regretable : car quant à l'amitié dont vous parlez, elle a esté si commune aux autres Bergeres mes compagnes, qu'elles en doivent (pour le moins) avoir autant de regret que moy ! Ah ingrate Bergere (s'escria incontinent Lycidas) je tiendray le Ciel pour estre de vos complices, s'il ne punit ceste injustice en vous ! Vous avez peu croire, celuy inconstant, à qui le courroux d'un pere, les inimitiez des parens, les cruautez de vostre rigueur, n'ont peu diminuer la moindre partie de l'extréme affection, que vous ne sçauriez feindre de n'avoir mille, &amp; mille fois recogneüe en luy trop clairement ? Vrayement celle-cy est bien une mécognoissance, qui surpasse toutes les plus grandes ingratitudes, puis que ses actions, &amp; ses services n'ont peu vous rendre asseurée d'une chose dont personne que vous ne doute plus ? Aussi respondit Astrée n'y avoit-il personne à qui elle touchast comme à moy. Elle le devoit 
<pb id="page_abs_30" n="page_ori_9"/>
certes (repliqua le Berger) puis qu'il estoit tant à vous, que je ne sçay, &amp; si fay, je le sçay, qu'il eust plustost des-obey aux grands Dieux qu'à la moindre de vos volontez. Alors la Bergere en colere luy respondit : Laissons ce discours, Lycidas, &amp; croyez-moy qu'il n'est point à l'avantage de vostre frere, mais s'il m'a trompée, &amp; laissée avec ce desplaisir de n'avoir plustost sçeu recognoistre ses tromperies, &amp; finesses, il s'en est allé, certes, avec une belle despoüille, &amp; de belles marques de sa perfidie. Vous me rendez (repliqua Lycidas) le plus estonné du monde : En quoy avez vous recogneu ce que vous luy reprochez ? Berger, adjousta Astrée, l'histoire en seroit trop longue &amp; trop ennuyeuse : contentez-vous, que si vous ne le sçavez, vous estes seul en cette ignorance, &amp; qu'en toute ceste riviere de Lignon, il n'y a Berger qui ne vous die que Celadon aymoit en mille lieux : &amp; sans aller plus loin, hyer j'ouys de mes oreilles mesmes, les discours d'amour qu'il tenoit à son Aminthe, car ainsi la nommoit-il, ausquels je me fusse arrestée plus long-temps, n'eust esté que sa honte me desplaisoit, &amp; que pour dire le vray, j'avois d'autres affaires ailleurs qui me pressoient d'avantage. Lycidas alors comme transporté s'escria, je ne demande plus la cause de la mort de mon frere, c'est vostre jalousie Astrée, &amp; jalousie fondée sur beaucoup de raison, pour estre cause d'un si grand mal-heur. Helas Celadon, que je voy bien reüssir à ceste heure vrayes les propheties de tes soupçons, quand tu disois que 
<pb id="page_abs_31" n="page_ori_9v"/>
ceste feinte te donnoit tant de peine qu'elle te cousteroit la vie : mais encore ne cognoissois-tu pas, de quel costé ce mal-heur te devoit advenir : puis s'adressant à la Bergere : Est-il croyable, dit-il, Astrée, que ceste maladie ait esté si grande qu'elle vous ait fait oublier les commandemens que vous luy avez faits si souvent ? Si seray-je bien tesmoin de cinq ou six fois pour le moins qu'il se mit à genoux devant vous, pour vous supplier de les revoquer ; vous souvient-il point que quand il revint d'Italie, ce fut une de vos premieres ordonnances, &amp; que dedans ce rocher, où depuis si souvent je vous vis ensemble, il vous requist de luy ordonner de mourir, plustost que de feindre d'en aymer une autre ? Mon astre, vous dit-il, (je me ressouviendray toute ma vie des mesmes paroles) ce n'est point pour refuser : mais pour ne pouvoir observer ce commandement, que je me jette à vos pieds, &amp; vous supplie que pour tirer preuve de ce que vous pouvez sur moy, vous me commandiez de mourir, &amp; non point de servir comme que ce soit autre qu'Astrée. Et vous luy respondites : Mon fils, je veux ceste preuve de vostre amitié, &amp; non point vostre mort qui ne peut estre sans la mienne : car outre que je sçay que celle-cy vous est la plus difficile, encore nous r'apportera-t'elle une commodité que nous devons principalement rechercher, qui est de clorre &amp; les yeux &amp; la bouche aux plus curieux &amp; aux plus médisans : S'il vous repliqua plusieurs fois, &amp; s'il en fit tous les refus que l'obeïssance (à quoy son 
<pb id="page_abs_32" n="page_ori_10"/>
affection l'obligeoit envers vous) luy pouvoit permettre, je m'en remets à vous-mesme, si vous voulez vous en ressouvenir : tant y a que je ne croy point qu'il vous ait jamais desobeye, que pour ce seul sujet ; &amp; à la verité ce luy estoit une contrainte si grande, que toutes les fois qu'il revenoit du lieu, où il estoit contraint de feindre, il falloit qu'il se mit sur un lict, comme revenant de faire un tres-grand effort : &amp; lors il s'arresta pour quelque temps, &amp; puis il reprit ainsi. Or sus Astrée, mon frere est mort : s'en est fait, quoy que vous en croyez, ou mécroyez, ne luy peut r'apporter bien ny mal, de sorte que vous ne devez plus penser que je vous en parle en sa consideration : mais pour la seule verité, toutefois ayez-en telle croyance qu'il vous plaira, si vous jureray-je qu'il n'y a point deux jours que je le trouvay gravant des vers sur l'escorce de ces arbres, qui sont par delà la grande prairie, à main gauche du bié, &amp; m'asseure que si vous y daignez tourner les yeux vous remarquerez que c'est luy qui les y a couppez : car vous recognoissez trop bien ses caracteres, si ce n'est qu'oublieuse de luy, &amp; de ses services passez, vous ayez de mesme perdu la memoire de tout ce qui le touche : mais je m'asseure, que les Dieux ne le permettront pour sa satisfaction, &amp; pour vostre punition : les vers sont tels.</p>
<p><hi rend="rule"></hi><title>MADRIGAL.</title><lb/></p>
<p><lb/><hi rend="italic">&nbsp;Je pourray bien dessus moy-mesme<lb/>
Quoy que mon amour soit extresme,<lb/>
<pb id="page_abs_33" n="page_ori_10v"/>
Obtenir encor ce poinct,<lb/>
De dire que je n'ayme point.<lb/>
&nbsp;Mais feindre d'en aymer un' autre,<lb/>
Et d'en adorer l'œil vainqueur,<lb/>
Comme en effet je fay le vostre,<lb/>
Je n'en sçaurois avoir le cœur.<lb/>
&nbsp;Et s'il le faut, ou que je meure,<lb/>
Faites moy mourir de bonne-heure.</hi><lb/></p>
<p><lb/>&nbsp;Il peut y avoir sept ou huit jours, qu'ayant esté contraint de m'en aller, pour quelque temps sur les rives de Loire, pour response il m'escrivit une lettre que je veux que vous voyez, &amp; si en la lisant vous ne cognoissez son innocence, je veux croire qu'avec vostre bonne volonté vous avez perdu pour luy toute espece de jugement ; Et lors la prenant en sa poche, la luy leut : Elle estoit telle.</p>
<p><hi rend="rule"></hi><title>RESPONCE DE CELADON<lb/>
A LYCIDAS.</title><lb/></p>
<p><lb/><hi rend="italic">&nbsp;Ne t'enquiers plus de ce que je fais, mais sçache que je continuë tousjours en ma peine ordinaire. Aymer, &amp; ne l'oser faire paroistre, n'aymer point, &amp; jurer le contraire, cher frere, c'est tout l'exercice ou plustost le supplice de ton Celadon. On dit que deux contraires ne peuvent en mesme temps estre en mesme lieu, 
<pb id="page_abs_34" n="page_ori_11"/>
toutesfois la vraye &amp; la feinte amitié, sont d'ordinaire en mes actions ; mais ne t'en estonne point, car je suis contraint à l'un par la perfection, &amp; à l'autre par le commandement de mon Astre. Que si ceste vie te semble estrange, ressouviens-toy, que les miracles sont les œuvres ordinaires des Dieux, &amp; que veux-tu que ma Déesse cause en moy que des miracles ?</hi><lb/></p>
<p><lb/>&nbsp;Il y avoit long-temps qu'Astrée n'avoit rien respondu, par-ce que les paroles de Lycidas la mettoient presque hors d'elle-mesme. Si est-ce que la jalousie qui retenoit encor quelque force en son ame, luy fist prendre ce papier, comme estant en doute, que Celadon l'eust escrit. Et quoy qu'elle recogneust, que vrayement c'estoit luy, si disputoit-elle le contraire en son ame, <q>"suivant la coustume de plusieurs personnes qui veulent tousjours fortifier comme que ce soit leur opinion".</q> Et presque au mesme temps plusieurs Bergers arriverent de la queste de Celadon, où ils n'avoient trouvé autre marque de luy que son chappeau, qui ne fut à la triste Astrée qu'un grand renouvellement d'ennuy. Et par-ce qu'elle se ressouvint d'une cachette qu'amour leur avoit fait inventer &amp; qu'elle n'eust pas voulu estre recogneuë ; elle fit signe à Phillis de le prendre ; &amp; lors chacun se mist sur les regrets, &amp; sur les loüanges du pauvre Berger, &amp; n'en y eut un seul qui n'en racontast quelque vertueuse action ; elle sans plus, qui le 
<pb id="page_abs_35" n="page_ori_11v"/>
ressentoit davantage, estoit contrainte de demeurer muette, &amp; de le monstrer le moins, sçachant bien que <q>"la souveraine prudence en amour est de tenir son affection cachée, ou pour le moins de n'en faire jamais rien paroistre inutilement".</q> Et parce que la force qu'elle se faisoit en cela estoit tres grande, &amp; qu'elle ne pouvoit la supporter plus longuement, elle s'aprocha de Phillis, &amp; la pria de ne la point suivre, afin que les autres en fissent de mesme, &amp; luy prenant le chappeau qu'elle tenoit en sa main, elle partit seule &amp; se mist à suivre le sentier où ses pas sans eslection la guidoient. Il n'y avoit guere Berger en la trouppe qui ne sçeust l'affection de Celadon, par-ce que ses parents par leurs contrarietez ; l'avoient découverte plus que ses actions : mais elle s'y estoit conduitte avec tant de discretion que hormis Semyre, Lycidas &amp; Phillis, il n'en y avoit point qui sçeust la bonne volonté qu'elle luy portoit, &amp; encore que l'on cogneut bien que ceste perte l'affligeoit, si l'attribuoit-on plustost à un bon naturel, qu'à un amour (tant profite la bonne opinion que l'on a d'une personne :) cependant elle continuoit son chemin, le long duquel mille pensers, ou plustost mille desplaisirs la talonnoient pas à pas, de telle sorte que quelquefois douteuse, d'autrefois asseurée de l'affection de Celadon, elle ne sçavoit si elle le devoit plaindre, ou se plaindre de luy. Si elle se ressouvenoit de ce que Lycidas luy venoit de dire, elle le jugeoit innocent : que si les paroles qu'elle luy avoit ouy tenir aupres de la 
<pb id="page_abs_36" n="page_ori_12"/>
Bergere Amynthe, luy revenoient en la memoire, elle le condamnoit comme coulpable. En ce labyrinthe de diverses pensées, elle alla longuement errant par ce bois, sans nulle élection de chemin, &amp; par fortune, ou par le vouloir du Ciel, qui ne pouvoit souffrir que l'innocence de Celadon demeurast plus longuement douteuse en son ame, ses pas la conduisirent sans qu'elle y pensast le long du petit ruisseau entre les mesmes arbres où Lycidas luy avoit dit que les vers de Celadon estoient gravez. Le desir de sçavoir s'il avoit dit vray, eust bien eu assez de pouvoir en elle pour les luy faire chercher fort curieusement, encore qu'ils eussent esté fort cachez : mais la coupure qui estoit encore toute fraische les luy descouvrit assez tost. O Dieu comme elle les recogneut pour estre de Celadon, &amp; comme promptement elle y courut pour les lire : mais combien vivement luy toucherent-ils l'ame ? Elle s'assit en terre, &amp; mettant en son giron le chappeau &amp; la lettre de Celadon, elle demeura quelque temps les mains jointes ensemble, &amp; les doigts serrez l'un dans l'autre, tenant les yeux sur ce qui luy restoit de son Berger ; &amp; voyant que le chappeau grossissoit à l'endroit où il avoit accoustumé de mettre ses lettres, quand il vouloit les luy donner secrettement, elle y porta curieusement la main, &amp; passant les doigts dessous la doubleure, rencontra le feutre apiecé, duquel destachant la gance, elle en tira un papier que ce jour mesme Celadon y avoit mis. Ceste finesse fut inventée entre-eux, lors que la mal-vueillance de leurs 
<pb id="page_abs_37" n="page_ori_12v"/>
peres les empeschoit de se pouvoir parler : car feignant de se jetter par jeu ce chappeau, ils pouvoient aisément recevoir &amp; donner leurs lettres : toute tremblante elle sortit celle-cy hors de sa petite cachette, &amp; toute hors de soy apres l'avoir despliée elle y jetta la veuë pour la lire : mais elle avoit tellement esgaré les puissances de son ame, qu'elle fut contrainte de se frotter plusieurs fois les yeux avant que de le pouvoir faire ; en fin elle leut tels mots.</p>
<p><hi rend="rule"></hi><title>LETTRE DE CELADON<lb/>
A LA BERGERE ASTREE</title><lb/></p>
<p><hi rend="italic">&nbsp;Mon Astre, si la dissimulation à quoy vous me contraignez, est pour me faire mourir de peine, vous le pouvez plus aisément d'une seule parole : si c'est pour punir mon outrecuidance, vous estes juge trop doux, de m'ordonner un moindre supplice que la mort. Que si c'est pour esprouver quelle puissance vous avez sur moy, pourquoy n'en recherchez vous un tesmoignage plus prompt que celui-ci, de qui la longueur vous doit estre ennuyeuse ? car je ne sçaurois penser que ce soit pour celer nostre dessein, comme vous dites, puis que ne pouvant vivre en telle contrainte, ma mort sans doute en donnera assez prompte, &amp; déplorable cognoissance. Jugez donc, mon bel Astre, que c'est assez enduré, &amp; qu'il est desor
<pb id="page_abs_38" n="page_ori_13"/>
mais temps que vous me permettiez de faire le personnage de Celadon, ayant si longuement, &amp; avec tant de peine, representé celuy de la personne du monde, qui luy est la plus contraire.</hi><lb/></p>
<p><lb/>&nbsp;O quels cousteaux tranchans furent ces paroles en son ame, lors qu'elles luy remirent en memoire le commandement qu'elle luy avoit fait, &amp; la resolution qu'ils avoient prise de cacher par ceste dissimulation leur amitié ! mais voyez quels sont les enchantemens d'Amour : elle recevoit un déplaisir extréme de la mort de Celadon, &amp; toutesfois elle n'estoit point sans quelque contentement au milieu de tant d'ennuis, cognoissant que veritablement il ne luy avoit point esté infidelle, &amp; dés qu'elle en fut certaine, &amp; que tant de preuves eurent esclarcy les nuages de sa jalousie, toutes ces considerations se joignirent ensemble, pour avoir plus de force à la tourmenter : de sorte que ne pouvant recourre à autre remede qu'aux larmes, tant pour plaindre Celadon, que pour pleurer sa perte propre, elle donna commancement à ses regrets, avec un ruisseau de pleurs, &amp; puis de cent pitoyables, helas ! interrompant le repos de son estomac, d'infinis sanglots le respirer de sa vie, &amp; d'impitoyables mains outrageant ses belles mains mesmes, elle se ramenteut la fidelle amitié qu'elle avoit auparavant recogneuë en ce Berger, l'extrémité de son affection, &amp; le desespoir où l'avoit poussé si 
<pb id="page_abs_39" n="page_ori_13v"/>
promptement la rigueur de sa response : &amp; puis se representant le temps heureux qu'il l'avoit servie, les plaisirs &amp; contentemens que l'honnesteté de sa recherche luy avoit rapportez, &amp; quel commencement d'ennuy elle ressentoit desja par sa perte, encore qu'elle le trouvast tres grand, si ne le jugeoit-elle egal à son imprudence, puis que le terme de tant
d'années luy devoit donner assez d'asseurance de sa fidelité.</p>
<p>&nbsp;D'autre costé Lycidas qui estoit si mal satisfait d'Astrée, qu'il n'en pouvoit presque avec patience souffrir la pensée, se leva d'aupres de Phillis, pour ne dire chose contre sa compagne qui luy dépleust, &amp; partit l'estomach si enflé, les yeux si couverts de larmes, &amp; le visage si changé, que sa Bergere le voyant en tel estat, &amp; donnant à ce coup quelque chose à son amitié, le suivit sans craindre ce qu'on pourroit dire d'elle. Il alloit les bras croisez sur l'estomac, la teste baissée, le chappeau enfoncé, mais l'ame encor plus plongée dans la tristesse. Et par ce que la pitié de son mal obligeoit les Bergers qui l'aymoient à participer à ses ennuis ; Ils alloient suivant, &amp; plaignant apres luy, mais ce pitoyable office ne luy estoit qu'un rengregement de douleur. <q>"Car l'extréme ennuy a cela, que la solitude doit estre son premier appareil, par ce qu'en compagnie l'ame n'ose librement pousser dehors les venins de son mal, &amp; jusques à ce qu'elle s'en soit déchargée, elle n'est capable des remedes de la consolation".</q> Estant en ceste peine, de fortune ils rencontrerent un jeune 
<pb id="page_abs_40" n="page_ori_14"/>
Berger couché de son long sur l'herbe, &amp; deux Bergeres aupres de luy. L'une luy tenant la teste en son giron, &amp; l'autre joüant d'une harpe, cependant qu'il alloit souspirant tels vers, les yeux tendus contre le Ciel, les mains
jointes sur son estomach, &amp; le visage tout couvert de larmes.</p>
<p><hi rend="rule"></hi><title>STANCES<lb/>
SUR LA MORT DE CLEON.</title><lb/></p>
<p><lb/><hi rend="italic">La beauté que la mort en cendre a fait resoudre<lb/>
&nbsp;La dépoüillant si tost de son humanité,<lb/>
&nbsp;Passa comme un esclair, &amp; brusla comme un foudre<lb/>
&nbsp;Tant elle eust peu de vie, &amp; beaucoup de beauté.<lb/>
Ces yeux jadis auteurs des douces entreprises,<lb/>
&nbsp;Des plus cheres Amours sont à jamais fermez,<lb/>
&nbsp;Beaux yeux qui furent pleins de tant de mignardises,<lb/>
&nbsp;Qu'on ne les vit jamais sans qu'ils fussent aimez.<lb/>
S'il est vray, la beauté d'entre nous est ravie,<lb/>
&nbsp;Amour pleure vaincu qui fut tousjours vaincueur,<lb/>
&nbsp;Et celle qui donnoit à mile cœurs la vie,<lb/>
&nbsp;Est morte, si ce n'est qu'elle vive en mon cœur.<lb/>
Et quel bien desormais peut estre desirable,<lb/>
&nbsp;Puis que le plus parfait est le plustost ravy ?<lb/>
&nbsp;Et qu'ainsi que du corps l'ombre est inseparable,<lb/>
&nbsp;Il faut qu'un bien tousjours soit d'un malheur suivy ?<lb/>
Il semble, ma Cleon, que vostre destinée,<lb/>
&nbsp;Ayt dés son Orient vostre jour achevé,<lb/>
&nbsp;Et que vostre beauté morte aussitost que née<lb/>
&nbsp;Au lieu de son berceau son cercueil ait trouvé.<lb/>
Non, vous ne mourez pas, mais c'est plustost moy-mesme,<lb/>
&nbsp;Puis que vivant je fus de vous seule animé :<lb/>
<pb id="page_abs_41" n="page_ori_14v"/>
&nbsp;Et si l'Amant a vie en la chose qu'il aime,<lb/>
&nbsp;Vous revivez en moy m'ayant tousjours aimé.<lb/>
Que si je vis Amour veut donner cognoissance,<lb/>
&nbsp;Que mesme sur la mort il a commandement,<lb/>
&nbsp;Ou comme estant un Dieu pour monstrer sa puissance,<lb/>
&nbsp;Que sans ame &amp; sans cœur faire vivre un Amant.<lb/>
Mais Cleon, si du Ciel l'ordonnance fatale<lb/>
&nbsp;D'un trépas inhumain vous fait sentir l'effort,<lb/>
&nbsp;Amour à vos destins rend ma fortune égale,<lb/>
&nbsp;Vous mourez par mon dueil, &amp; moy par vostre mort.<lb/>
Je regrettois ainsi mes douleurs immortelles,<lb/>
&nbsp;Sans que par mes regrets la mort pust s'attendrir,<lb/>
&nbsp;Et mes deux yeux changez en sources eternelles,<lb/>
&nbsp;Qui pleurerent mon mal ne sceurent l'amoindrir.<lb/>
Quand Amour avec moy d'une si belle morte,<lb/>
&nbsp;Ayant plaint le mal-heur qui cause mes travaux,<lb/>
&nbsp;Sechons, dit-il, nos yeux, pleignons d'une autre sorte,<lb/>
&nbsp;Aussi bien tous les pleurs sont moindres que nos maux.</hi><lb/></p>
<p><lb/>&nbsp;LYCIDAS &amp; Phillis eussent bien eu assez de curiosité pour s'enquerir de l'ennuy de ce Berger, si le leur propre le leur eust permis ; mais voyant qu'il avoit autant de besoin de consolation qu'eux, ils ne voulurent adjouster le mal d'autruy au leur, &amp; ainsi laissant les autres Bergers attentifs à l'escouter, ils continuerent leur chemin sans estre suivis de personne, pour le desir que chacun avoit de sçavoir qui estoit cette trouppe incogneuë. A peine estoit party Lycidas qu'ils ouyrent d'assez loin une autre voix, qui sembloit s'approcher d'eux, &amp; la voulant escouter, ils furent empeschez par la 
<pb id="page_abs_42" n="page_ori_15"/>
Bergere qui tenoit la teste du Berger dans son giron, avec telles plaintes. Et bien cruel ? Et bien Berger sans pitié ? jusques à quand ce courage obstiné, s'endurcira-t'il à mes prieres ? jusques à quand as tu ordonné que je sois dédaignée pour une chose qui n'est plus ? &amp; que pour une morte je sois privée de ce qui luy est inutile ? Regarde Tyrcis, regarde Idolatre des morts, &amp; ennemy des vivans,
quelle est la perfection de mon amitié, &amp; apprens quelquesfois, apprens à aymer les personnes qui vivent, &amp; non pas celles qui sont mortes, qu'il faut laisser en repos apres le dernier à Dieu, &amp; non pas en troubler les cendres bien-heureuses par des larmes inutiles, &amp; prens garde si tu continuës, de n'attirer sur toy la vengeance de ta cruauté, &amp; de ton injustice.</p>
<p>&nbsp;Le Berger alors sans tourner les yeux vers elle, luy respondit froidement. Pleust à Dieu, belle Bergere, qu'il me fust permis de vous pouvoir satisfaire par ma mort : car pour vous oster, &amp; moy aussi de la peine où nous sommes, je la cherirois plus que ma vie : mais puisque comme si souvent vous m'avez dit, ce ne seroit que rengreger vostre mal, Je vous supplie Laonice rentrez en vous mesme, &amp; considerez combien vous avez peu de raison, de vouloir deux fois faire mourir ma chere Cleon. Il suffit bien (puis que mon mal-heur l'a ainsi voulu) qu'elle ait une fois payé le tribut de son humanité ; que si apres sa mort elle est venue revivre en moy par la force de mon amitié : Pourquoy 
<pb id="page_abs_43" n="page_ori_15v"/>
cruelle, la voulez-vous faire remourir par l'oubly qu'une nouvelle amour causeroit en mon ame ? Non, non, Bergere : Vos reproches n'auront jamais tant de force en moy, que de me faire consentir à un si mauvais conseil ; d'autant que ce que vous nommez cruauté, je l'appelle fidelité, &amp; ce que vous croyez digne de punition, je l'estime meriter une extréme loüange. Je vous ay dit, qu'en mon cercueil la memoire de ma Cleon vivra parmy mes os, ce que je vous ay dit, je l'ay mille fois juré aux Dieux immortels, &amp; à ceste belle ame qui est avecques eux ! &amp; croiriez vous qu'ils laissassent impuny Tyrcis, si oublieux de ses serments il devenoit infidele ? Ah ! que je voye plustost le Ciel pleuvoir des foudres sur mon chef, que jamais j'offense ny mon serment ny ma chere Cleon : Elle vouloit repliquer, lors que le Berger qui alloit chantant les interrompit, pour estre desja trop pres d'eux avec tels vers.</p>
<p><hi rend="rule"></hi><title>CHANSON DE L'INCONSTANT HYLAS.</title><lb/></p>
<p><lb/><hi rend="italic">&nbsp;Si l'on me dédaigne, je laisse<lb/>
La cruelle avec son dédain,<lb/>
Sans que j'attende au lendemain,<lb/>
De faire nouvelle maistresse :<lb/>
C'est erreur de se consumer<lb/>
A se faire par force aymer.</hi></p><lb/>
<pb id="page_abs_44" n="page_ori_16"/>
<p><hi rend="italic">&nbsp;Le plus souvent ces tant discrettes<lb/>
Qui vont nos amours mesprisant,<lb/>
Ont au cœur un feu plus cuisant :<lb/>
Mais les flames en sont secrettes<lb/>
Que pour d'autres nous allumons,<lb/>
Ce pendant que nous les aimons.</hi><lb/></p>
<p><lb/><hi rend="italic">&nbsp;Le trop fidele opiniastre,<lb/>
Qui déceu de sa loyauté,<lb/>
Aime une cruelle beauté :<lb/>
Ne semble-t'il point l'idolastre,<lb/>
Qui de quelque idole impuissant<lb/>
Jamais le secours ne ressent ?</hi><lb/></p>
<p><lb/><hi rend="italic">&nbsp;On dit bien que qui ne se lasse<lb/>
De longuement importuner,<lb/>
Par force en fin se fait donner :<lb/>
Mais c'est avoir mauvaise grace,<lb/>
Quoy qu'on puisse avoir de quelqu'un,<lb/>
Que d'estre tousjours importun.</hi><lb/></p>
<p><lb/><hi rend="italic">&nbsp;Voyez les, ces Amans fidelles,<lb/>
Ils sont tousjours pleins de douleurs,<lb/>
Les soupirs, les regrets, les pleurs<lb/>
Sont leurs contenances plus belles,<lb/>
Et semble que pour estre Amant,<lb/>
Il faille plaindre seulement.</hi><lb/></p>
<pb id="page_abs_45" n="page_ori_16v"/>
<p><lb/><hi rend="italic">&nbsp;Celuy doit il s'appeller homme,<lb/>
Qui l'honneur de l'homme étouffant,<lb/>
Pleure tout ainsi qu'un enfant,<lb/>
Pour la perte de quelque pomme :<lb/>
Ne faut-il plustost le nommer,<lb/>
Un fol qui croist de bien aymer ?</hi><lb/></p>
<p><lb/><hi rend="italic">&nbsp;Moy qui veux fuir ces sottises,<lb/>
Qui ne donnent que de l'ennuy,<lb/>
Sage par le mal-heur d'autruy,<lb/>
J'use tousjours de mes franchises :<lb/>
Et ne puis estre mécontant,<lb/>
Que l'on m'en appelle inconstant.</hi><lb/></p>
<p><lb/>&nbsp;A ces derniers vers ce Berger se trouva si proche de Tyrcis, qu'il peust voir les larmes de Laonice : &amp; par ce qu'encores qu'estrangers, ils ne laissoient de se cognoistre, &amp; de s'estre desja pratiquez quelque temps par les chemins : Ce Berger sçachant quel estoit l'ennuy de Laonice &amp; de Tyrcis, s'adressa d'abord à luy de ceste sorte. O Berger desolé (car à cause de sa triste vie, c'estoit le nom que chacun luy donnoit) si j'estois comme vous, que je m'estimerois mal-heureux ! Tyrcis l'oyant parler, se releva pour luy respondre. Et moy, luy dit-il, Hylas ! si j'estois en vostre place, que je me dirois infortuné ! S'il me falloit plaindre, adjouta cestuy-cy, autant que vous pour toutes les Maistresses que j'ay perduës, j'aurois à plaindre plus 
<pb id="page_abs_46" n="page_ori_17"/>
longuement que je ne sçaurois vivre. Si vous faisiez comme moy, respondit Tyrcis, vous n'en auriez à plaindre qu'une seule. Et si vous faisiez comme moy, repliqua Hylas, vous n'en plaindriez point du tout. C'est en quoy, dit le desolé, je vous estime miserable : car si <q>"rien ne peut estre le prix d'Amour que l'Amour mesme"</q>, vous ne fustes jamais aymé de personne, puis que vous n'aymastes jamais ; &amp; ainsi vous pouvez bien marchander plusieurs amitiez, mais non pas les acheter, n'ayant pas la monnoye dont telle marchandise se paye. Et à quoy cognoissez vous, respondit Hylas, que je n'ayme point ? Je le cognois, dit Tyrcis, à vostre perpetuel changement. Nous sommes, dit-il, d'une bien differente opinion, car j'ay tousjours creu que l'ouvrier se rendoit plus parfait, plus il exerçoit souvent le mestier dont il faisoit profession. Cela est vray respondit Tyrcis, quand on suit les regles de l'art, mais quand on fait autrement, il avient comme à ceux qui s'estans fourvoyez, plus ils marchent, &amp; plus ils s'esloignent de leur chemin. Et c'est pourquoy tout ainsi que la pierre qui roulle continuellement, ne se revestit jamais de mousse, mais plustost d'ordure &amp; de salleté : de mesme vostre legereté se peut bien acquerir de la honte, mais non jamais de l'Amour. Il faut que vous sçachiez, Hylas, que <q>"les blesseures d'Amour, sont de telle qualité que jamais elles ne guerissent".</q> Dieu me garde, dit Hylas, d'un tel blesseur. Vous avez raison, repliqua Tyrcis, car si à chaque fois que vous avez 
<pb id="page_abs_47" n="page_ori_17v"/>
esté blessé d'une nouvelle beauté, vous aviez receu une playe incurable, je ne sçay si en tout vostre corps il y auroit plus une place saine, mais aussi vous estes privé de ces douceurs, &amp; de ces felicitez, qu'Amour donne aux vrays Amants, &amp; cela miraculeusement (comme toutes ses autres actions) par la mesme blesseure qu'il leur a faite : que si la langue pouvoit bien exprimer, ce que le cœur ne peut entierement gouster, &amp; qu'il vous fust permis d'ouïr les secrets de ce Dieu, je ne croy pas que vous ne voulussiez renoncer à vostre infidelité. Hylas alors en sous-riant : Sans mentir (dit-il) vous avez raison Tyrcis, de vous mettre du nombre de ceux qu'Amour traitte bien. Quant à moy, s'il traitte tous les autres comme vous, je vous en quitte de bon cœur ma part, &amp; pouvez garder tout seul vos felicitez, &amp; vos contentemens, &amp; ne craignez que je les vous envie. Il y a plus d'un moys, que nous sommes presque d'ordinaire ensemble : mais marquez-moy le jour, l'heure, ou le moment, où j'ay peu voir vos yeux sans l'agreable compagnie de vos larmes, &amp; au contraire dites avec verité, le jour, l'heure, &amp; le moment où vous m'avez seulement ouy souspirer pour mes Amours : tout homme qui n'aura point le goust perverty comme vous le sens, ne trouvera-t'il les douceurs de ma vie plus agreables &amp; aymables, que les amertumes ordinaires de la vostre, &amp; se tournant vers la Bergere qui s'estoit plainte de Tyrcis. Et vous insensible Bergere, ne reprendrez vous jamais <pb id="page_abs_48" n="page_ori_18"/>assez de courage pour vous delivrer de la tyrannie où ce dénaturé Berger vous fait vivre ? voulez-vous par vostre patience vous rendre complice de sa faute ? Ne cognoissez-vous pas qu'il fait gloire de vos larmes, &amp; que vos supplications l'eslevent à telle arrogance, qu'il luy semble que vous luy estes trop obligée quand il les escoute avec mespris ? La Bergere avec un grand, helas ! luy respondit. Il est fort aisé, Hylas, à celuy qui est sain de conseiller le malade, mais si tu estois en ma place, tu cognoistrois que c'est en vain que tu me donnes ce conseil, &amp; que la douleur me peut bien oster l'ame du corps, mais non pas la raison chasser de mon ame ceste trop forte passion. Que si cest aimé Berger use envers moy de tyrannie, il [me] peut encores traitter avec beaucoup plus absoluë puissance, quand il luy plaira, ne pouvant vouloir d'avantage sur moy, que son authorité ne s'estende beaucoup plus outre. Laissons donc là tes conseils, Hylas, &amp; cesse tes reproches, qui ne peuvent que rengreger mon mal sans espoir d'alegeance : car je suis tellement toute à Tyrcis, que je n'ay pas mesme ma volonté. Comment (dit le Berger) vostre volonté n'est pas vostre ? &amp; que sert-il donc de vous aymer &amp; servir ? cela mesme respondit Laonice, que me sert l'amitié &amp; le service que je rends à ce Berger. C'est à dire, repliqua Hylas, que je perds mon temps &amp; ma peine, &amp; que vous racontant mon affection, ce n'est qu'esveiller en vous les paroles dont apres vous vous servez en parlant à Tyrcis ? Que veux-tu, Hylas, luy dit-
<pb id="page_abs_49" n="page_ori_18v"/>
elle en souspirant, que je te responde là dessus, sinon qu'il y a long temps que je vay pleurant ce mal-heur, mais beaucoup plus en ma consideration qu'en la tienne. Je n'en doute point, dit Hylas, mais puis que vous estes de ceste humeur, &amp; que je puis plus sur moy, que vous ne pouvez sur vous, touchez là Bergere, dit-il, luy tendant la main, ou donnez moy congé, ou recevez le de moy, &amp; croyez qu'aussi bien, si vous ne le faites, je ne laisseray pas de me retirer, ayant trop de honte de servir une si pauvre Maistresse. Elle luy respondit assez froidement ; ny toy, ny moy, n'y ferons pas grande perte, pour le moins je t'asseure bien que celle là ne me fera jamais oublier le mauvais traittement que je reçois de ce Berger. Si vous aviez, luy respondit-il, autant de cognoissance de ce que vous perdez, en me perdant, que vous monstrez peu de raison en la poursuitte que vous faites, vous me plaindriez plus que vous ne souhaittez l'affection de Tyrcis : mais le regret que vous aurez de moy sera bien petit, s'il n'égale celuy que j'ay pour vous, &amp; lors il chanta tels vers en s'en allant.</p>
<p><hi rend="rule"></hi><title>SONNET.</title><lb/></p>
<p><lb/><hi rend="italic">&nbsp;Puis qu'il faut arracher la profonde racine,<lb/>
Qu'Amour en vous voyant me planta dans le cœur,<lb/>
Et que tant de desir avec tant de longueur,<lb/>
Ont si soigneusement nourrie en ma poitrine.<lb/>
&nbsp;Puis qu'il faut que le temps qui vid son origine,<lb/>
Triomphe de sa fin, &amp; s'en nomme vainqueur,<lb/>
<pb id="page_abs_50" n="page_ori_19"/>
Faisons un beau dessein, &amp; sans vivre en langueur,<lb/>
Ostons-en tout d'un coup, &amp; la fleur &amp; l'espine.<lb/>
&nbsp;Chassons tous ces desirs, esteignons tous ces feux,<lb/>
Rompons tous ces liens, serrez de tant de nœuds,<lb/>
Et prenons de nous mesme un congé volontaire.<lb/>
&nbsp;Nous le vaincrons ainsi, cet Amour indompté,<lb/>
Et ferons sagement de nostre volonté,<lb/>
Ce que le temps en fin nous forceroit de faire.</hi><lb/></p>
<p><lb/>&nbsp;Si ce berger fust venu en ce pays, en une saison moins fascheuse, il y eust trouvé sans doute plus d'amis, mais l'ennuy de Celadon, dont la perte estoit encore si nouvelle, rendoit si tristes tous ceux de ce rivage, qu'ils ne se pouvoient arrester à telles gaillardises ; c'est pourquoy ils le laisserent aller, sans avoir la curiosité de luy demander, ny à Tyrcis aussi, quel estoit le sujet qui les conduisoit ; &amp; quelques-uns retournerent en leurs cabanes, &amp; quelques autres continuant de chercher Celadon, passerent qui deçà, qui delà la riviere, sans laisser jusques à Loire, ny arbre, ny buisson, dont ils ne descouvrissent les cachettes. Toutesfois ce fut en vain, car ils ne sceurent jamais en trouver d'autres nouvelles. Seulement Silvandre rencontra Polemas tout seul, non point trop loin du lieu, où peu auparavant Galathée, &amp; les autres Nymphes avoient pris Celadon ; &amp; par ce qu'il commandoit à toute la contrée, sous l'authorité de la Nymphe Amasis, le Berger qui l'avoit plusieurs fois veu à Marsilly, luy rendit en le salüant, tout l'honneur qu'il sçeut ; &amp; d'autant 
<pb id="page_abs_51" n="page_ori_19v"/>
qu'il s'enquit de ce qu'il alloit cherchant le long du rivage, il luy dit la perte de Celadon, dequoy Polemas fut marry, ayant tousjours aymé ceux de sa famille.</p>
<p>&nbsp;D'autre costé Lycidas qui se promenoit avec Phillis, apres avoir quelque temps demeuré muet, en fin se tournant vers elle. Et bien belle Bergere, luy dit-il, que vous semble de l'humeur de vostre compagne ? Elle qui ne sçavoit encore la jalousie d'Astrée : luy respondit, que c'estoit le moindre déplaisir, qu'elle en devoit avoir, &amp; qu'en un si grand ennuy il luy devoit bien estre permis d'esloigner, &amp; fuïr toute compagnie : car Phillis pensoit qu'il se plaignoit, de ce qu'elle s'en estoit allée seule. Ouy certes, repliqua Lycidas, c'est le moindre, mais aussi crois-je, qu'en verité c'est le plus grand ; &amp; faut dire, que c'est bien la plus ingrate du monde, &amp; la plus indigne d'estre aimée. Voyez pour Dieu quelle humeur est la sienne : mon frere n'a jamais eu dessein, tant s'en faut, n'a jamais eu pouvoir d'aimer qu'elle seule ; elle le sçait, la cruelle qu'elle est ; car les preuves qu'il luy en a renduës, ne laissent rien en doute ; le temps a esté vaincu, les difficultez, voire les impossibilitez desdaignées, les absences surmontées, les courroux paternels mesprisez, ses rigueurs, ses cruautez, ses desdains mesmes supportez, par une si grande longueur de temps, que je ne sçay autre qui l'eust peu faire que Celadon : &amp; avec tout cela, ne voila pas ceste volage, qui, comme je croy, ayant ingra
<pb id="page_abs_52" n="page_ori_20"/>
tement changé de volonté, s'ennuyoit de voir plus longuement vivre, celuy qu'autresfois elle n'avoit peu faire mourir par ses rigueurs ; &amp; qu'à ceste heure, elle sçavoit avoir si indignement offensé : Ne voila pas, dis-je, ceste volage, qui se feint de nouveaux pretextes de haine, &amp; de jalousie : luy commande un eternel exil, &amp; le desespere jusques à luy faire rechercher la mort. Mon Dieu, (dit Phillis toute estonnée) que me dites-vous Lycidas ? est-il possible qu'Astrée ait fait une telle faute ? Il est vrayement tres-certain, respondit le Berger, elle m'en a dit une partie, &amp; le reste je l'ay aysément jugé par ses discours : mais bien qu'elle triomphe de la vie de mon frere, &amp; que sa perfidie, &amp; son ingratitude luy déguise ceste faute, comme elle aimera le mieux, si vous fay-je serment que jamais Amant n'eut tant d'affection, ny de fidelité, que luy ; non point que je vueille qu'elle le sçache, si ce n'est que cela luy rapporte par
la cognoissance qu'il luy pourroit donner de son erreur, quelque extréme déplaisir : car d'ores en là, je luy suis autant mortel ennemy, que mon frere luy a esté fidelle serviteur, &amp; elle indigne d'en estre aimée. Ainsi alloient discourant Lycidas &amp; Phillis, luy infiniment fasché de la mort de son frere, &amp; infiniment offensé contre Astrée : Et elle marrie de Celadon, faschée de l'ennuy de Lycidas, &amp; estonnée de la jalousie de sa compagne : toutesfois voyant que la playe en estoit encor trop sensible, elle ne voulut y joindre les extré
<pb id="page_abs_53" n="page_ori_20v"/>
mes remedes, mais seulement quelques legers preparatifs, pour adoucir, &amp; non point pour resoudre ; car en toute façon elle ne vouloit pas que la perte de Celadon luy coustast Lycidas, &amp; elle consideroit bien que si la haine continuoit entre luy, &amp; Astrée, il falloit qu'elle rompit avec l'un des deux ; &amp; toutefois l'Amour ne vouloit point ceder à l'amitié, ny l'amitié à l'Amour, &amp; si l'un ne vouloit consentir à la mort de l'autre. D'autre costé Astrée remplie de tant d'occasions d'ennuis, comme je vous ay dit, lascha si bien la bonde à ses pleurs, &amp; s'assoupit tellement en sa douleur, que pour n'avoir assez de larmes pour laver son erreur, ny assez de paroles pour declarer son regret, ses yeux &amp; sa bouche remirent leur office à son imagination, si longuement qu'abatuë de trop d'ennuy, elle s'endormit sur telles pensées.</p>
</div1>
</div0>
</body>
</text>
</TEI.2>